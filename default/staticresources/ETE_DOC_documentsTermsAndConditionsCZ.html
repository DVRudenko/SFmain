<style>
    .documents-tac {
        font-size: 11px;
    }
</style>

<div class="documents-tac">
    <p  class="doc-header">Všeobecné obchodní podmínky pro palivové karty vystavené společností Shell Czech Republic a.s. a provozované společností FleetCor Czech Republic s.r.o.</p>
    <p>Následující všeobecné obchodní podmínky upravují používání palivových karet vystavených společností Shell Czech Republic a.s. a jejich prodej a provozování společností FleetCor Czech Republic s.r.o. Pokud nebude písemně dohodnuto něco jiného (a to i e-mailem) mezi společností Fleetcor a Hlavním držitelem Karty, nahrazují tyto obchodní podmínky, včetně všech jejich případných budoucích změn, jakékoliv v minulosti platné obchodní podmínky vydané společností Fleetcor a mají přednost před jakýmikoliv obchodními podmínkami, na které odkazuje Hlavní držitel Karty (ať již v Aplikaci, nebo kdekoliv jinde).</p>
    <p>1. Definice pojmů</p>
    <p>V těchto obchodních podmínkách budou mít následující slova, pojmy nebo výrazy následující význam: Smlouva znamená smlouvu s Hlavním držitelem Karty, podle které Hlavní držitel Karty získává Dodávky prostřednictvím využívání Karty, včetně jakékoliv Aplikace, Kartových a servisních poplatků, těchto obchodních podmínek a jakýchkoliv příloh, a to ve znění jejich případných změn, které budou v průběhu času provedeny.</p>
    <p>Upozornění znamenají sdělení zaslaná prostřednictvím On-line služeb, která mají informovat Hlavního držitele Karty, že bylo zjištěno, že jedna nebo více Karet jsou používány neobvyklým způsobem, přičemž může být rozsah použití omezen v souladu s volbami učiněnými v rámci Smlouvy.</p>
    <p>Žadatel znamená korporaci, obchodní společnost, skupinu společností, firmu nebo jinou osobu (osoby) žádající o Karty a jakoukoliv osobu, která podepíše Smlouvu.</p>
    <p>Žádost znamená formulář žádosti (a/nebo jakoukoliv dokumentaci) zaslaný Hlavnímu držiteli Karty, vyplněný a/nebo podepsaný tímto Hlavním držitelem Karty nebo jeho jménem, prostřednictvím kterého Hlavní držitel Karty žádá o uzavření Smlouvy.</p>
    <p>Přidružená osoba znamená jakoukoliv fyzickou nebo právnickou osobu přidruženou k Hlavnímu držiteli Karty a/nebo jakoukoliv fyzickou nebo právnickou osobu, která má finanční spojení s Hlavním držitelem Karty (např. členové téže skupiny společností, jejímž členem je Hlavní držitel Karty).</p>
    <p>Oprávněný držitel Karty znamená fyzickou nebo právnickou osobu, které Hlavní držitel Karty poskytl Kartu, včetně (pro vyloučení pochybností) jakékoliv Přidružené osoby nebo jejího zástupce (zástupců). Karta znamená jakoukoliv kartu nebo jiné podobné zařízení, jež jsou poskytnuty Hlavnímu držiteli Karty společností Fleetcor za účelem umožnit Držitelům Karty kupovat Dodávky a které spadají do následujících kategorií: (a) Karty řidiče, což jsou Karty, které jsou určeny k použití s jakýmkoliv vozidlem Oprávněným držitelem Karty uvedeným na Kartě; (b) Karty vozidla, což jsou Karty určené pro použití jakýmkoliv Oprávněným držitelem Karty s vozidlem identifikovaným na Kartě; (c) Karty řidiče/vozidla, což jsou Karty určené k použití Oprávněným držitelem Karty, jehož jméno je uvedeno na Kartě, a to s vozidlem identifikovaným na Kartě; (d) Divoké karty a (e) přívěsky na klíče, což jsou zařízení určená – kromě jiných použití – pro nabíjení elektromobilů.</p>
    <p>Kartové a servisní poplatky znamenají poplatky stanovené ve Smlouvě, jak jsou dále popsány v ustanovení 7.</p>
    <p>Držitel Karty znamená Hlavního držitele a – v příslušných případech – jakéhokoliv Oprávněného držitele Karty.</p>
    <p>Účastník programu Karty znamená: (a) prodejce v servisním místě nebo takového jiného obchodníka určeného kterýmkoliv členem Skupiny Fleetcor Group; a/nebo (b) jakoukoliv společnost (ať už je členem Skupiny Fleetcor Group, nebo jinou společnost), s níž má kterýkoliv člen Skupiny Fleetcor Group dohodu, kterou jí povoluje fyzicky dodávat Dodávky přímo Držiteli Karty používajícímu určitý typ Karty.</p>
    <p>Kontrola znamená – ve vztahu k jakékoliv společnosti – mít právní a konečné vlastnictví nejméně 50 procent hlasovacích práv vztahujících se k vydanému základnímu kapitálu této společnosti.</p>
    <p>Strana pod zákazem nebo omezením znamená stranu: (a) na kterou cílí platné státní, regionální nebo mnohostranné obchodní či ekonomické sankce, včetně, mimo jiné, osob, které jsou takto určeny Organizací spojených národů, Spojenými státy americkými, Evropskou unií (EU) nebo členským státem EU; nebo (b) která je přímo či nepřímo vlastněna nebo kontrolována takovými osobami či která jedná jménem takových osob.</p>

    <p>Fleetcor znamená společnost FleetCor Czech Republic s.r.o.</p>
    <p>Skupina Fleetcor Group znamená společnost Fleetcor Technologies, Inc., a jakoukoliv společnost (včetně, pro předejití jakýmkoliv pochybnostem, společnosti Fleetcor), která je v současnosti přímo nebo nepřímo kontrolována společností Fleetcor Technologies, Inc.</p>
    <p>Webové stránky společnosti Fleetcor znamenají stránky https://fleetcor.cz/ nebo takovou jinou URL, která by byla kdykoliv oznámena Hlavnímu držiteli Karty.</p>
    <p>Duševní vlastnictví znamená patenty, ochranné známky, ochranné známky služeb, práva (zapsaná nebo nezapsaná) k jakýmkoliv designům, žádosti o vše výše uvedené, obchodní jména nebo názvy, autorská práva (včetně práv k počítačovému softwaru) a práva ochrany topografie polovodičových výrobků; know- how, seznamy dodavatelů a zákazníků a jiné chráněné znalosti a informace; jména internetových domén; práva chránící dobré jméno a dobrou pověst a veškerá práva a formy ochrany podobné povahy ve vztahu k výše uvedenému nebo mající rovnocenný účinek kdekoliv na světě a veškerá práva z licencí a souhlasů ve vztahu k jakýmkoliv právům a formám ochrany zmíněným v této definici.</p>
    <p>On-line služby znamenají možnosti dostupné prostřednictvím Webových stránek společnosti Fleetcor. Heslo znamená jakékoliv heslo nebo kód, které byly vydány Uživateli společností Fleetcor pro použití v souvislosti s On-line službami.</p>
    <p>Osobní údaje znamenají jakékoliv informace týkající se identifikované nebo identifikovatelné fyzické osoby, včetně identifikace pomocí on-line identifikátorů, ID zařízení, IP adres nebo podobných způsobů. PIN znamená osobní identifikační číslo Držitele Karty.</p>
    <p>Zásilka s PIN znamená dokument a jakékoliv balení používané pro doručení PINu spojeného s jakoukoliv jednotlivou Kartou Držiteli Karty.</p>
    <p>Hlavní držitel Karty znamená jakoukoliv korporaci, obchodní společnost, skupinu společností, firmu nebo jinou osobu (jiné osoby), které uzavřely Smlouvu na dodávku Karet.</p>
    <p>Omezená jurisdikce znamená země nebo státy, které jsou předmětem komplexních obchodních sankcí nebo embarg.</p>
    <p>Prodejní doklad znamená doklad (ručně nebo elektronicky vystavený) zaznamenávající dodání Dodávek Držiteli Karty v rámci transakce Kartou.</p>
    <p>Dodávky znamenají jakékoliv zboží nebo služby, které může Držitel Karty získat použitím karty a obdržet přímo od Účastníků programu Karty podle Smlouvy. Kategorie nákupu, která platí pro jakoukoliv danou Kartu, se objeví na přední straně Karty.</p>
    <p>Mýtné znamená poplatky a mýtné týkající se systému zpoplatnění za použití specifických silnic v rámci sítí Účastníků programu Karty. V příslušných případech Oprávněný držitel Karty nebo Hlavní držitel Karty oprávní společnost Fleetcor nebo Skupinu Fleetcor Group, aby učinily platby – jeho jménem a na jeho účet – za veškeré poplatky dlužené Oprávněným držitelem Karty nebo Hlavním držitelem Karty dodavateli příslušného Mýtného. Faktura je vystavena příslušným dodavatelem služeb Mýtného. Společnost Fleetcor poskytne Hlavnímu držiteli Karty výpis z účtu podle fakturačního plánu. Aby se předešlo pochybnostem, platí, že společnost Fleetcor je oprávněna fakturovat Hlavnímu držiteli Karty veškeré silniční poplatky Mýtného v měsíci následujícím po měsíci, ve kterém tyto poplatky vznikly. Ani společnost Fleetcor, ani Skupina Fleetcor Group nepřijímají žádnou odpovědnost za jakékoliv zaviněné jednání jménem provozovatele Mýtného ani za jakékoliv chyby ve fakturaci.</p>
    <p>Uživatel znamená Hlavního držitele Karty nebo osobu, pro kterou bylo zaregistrováno ID uživatele společností Fleetcor (včetně, aby se předešlo pochybnostem, jakéhokoliv Držitele Karty) a která je Hlavním držitelem Karty oprávněna používat On-line služby.</p>
    <p>ID uživatele znamená jakýkoliv identifikační kód, který byl vydán Uživateli společností Fleetcor pro použití v souvislosti s On-line službami.</p>
    <p>Rychlostní limit(y) znamená (znamenají) jakoukoliv kontrolu (kontroly) nebo limit(y) určené nebo dohodnuté společností Fleetcor pro použití jakékoliv jednotlivé Karty a/nebo účtu Karty a vynucované technologií systémů společnosti Fleetcor nebo popsané v jakýchkoliv individuálně uplatnitelných smlouvách nebo definicích produktů.</p>
    <p>Divoká karta znamená Kartu určenou k použití s jakýmkoliv vozidlem jakýmkoliv Oprávněným držitelem Karty.</p>
    <p>2. Přijetí</p>
    <p>2.1 Podpis Smlouvy (včetně pomocí elektronického podpisu) Hlavním držitelem Karty nebo použití kterékoliv Karty po obdržení Smlouvy Hlavním držitelem Karty představují přijetí jejích podmínek Hlavním držitelem Karty, a to jeho jménem i jménem jakékoliv Přidružené osoby, ve vztahu ke které Hlavní držitel Karty podepsal Smlouvu.</p>
    <p>2.2 Hlavní držitel Karty nepodepíše Smlouvu jinak než svým jménem a/nebo jménem jakýchkoliv Přidružených osob.</p>
    <p>2.3 V případě, že Hlavní držitel Karty podepíše Smlouvu pro Přidružené osoby a jejich jménem a/nebo poskytne informace společnosti Fleetcor o Přidružených osobách, Hlavní držitel Karty prohlašuje a souhlasí, že: (a) je odpovědný za jakékoliv transakce učiněné použitím Karet, které jsou dodány takovým Přidruženým osobám; (b) má nezbytnou pravomoc jednat jménem Přidružených osob, je oprávněn poskytnout informace o Přidružených osobách a má jakýkoliv souhlas vyžadovaný k tomu, aby tak mohl učinit; (c) je si vědom (a uvědomil jakékoliv Přidružené osoby), že poskytnuté informace mohou být uchovávány v systémech provozovaných Skupinou Fleetcor Group nebo jejím jménem a že zástupci jakékoliv Přidružené osoby (včetně, aby se předešlo pochybnostem, Hlavního držitele Karty) mohou mít možnost přistupovat k informacím týkajícím se jiných Přidružených osob i jich samotných a – v souladu s ustanovením 12 – Osobním údajům níže; (d) usnadní jakékoliv úvěrové hodnocení ve vztahu k jakékoliv Přidružené osobě tím, že obdrží její souhlas s takovým hodnocením v souladu s postupy požadovanými společností Fleetcor; (e) je si vědom (a uvědomil jakékoliv Přidružené osoby), že informace, které poskytne, mohou vytvořit spojení mezi Přidruženými osobami v jakékoliv úvěrové referenční agentuře a že toto spojení bude bráno v úvahu ve všech budoucích Smlouvách jakoukoliv Přidruženou osobou, dokud nebude úspěšně podáno oddělení u příslušné úvěrové referenční agentury (agentur); a (f) bude bez odkladu informovat společnost Fleetcor (a zruší příslušnou Kartu/Karty) v případě, že se spojení s jakoukoliv Přidruženou osobou (osobami) přeruší natolik, že by již tato osoba neměla být společností Fleetcor považována za Přidruženou osobu.</p>
    <p>2.4 Opětovné vystavování Karet a/nebo „přeprodávání“ Karet není dovoleno.</p>
    <p>3. Vytvoření účtu a dodání karet</p>
    <p>3.1 Nabytí platnosti Smlouvy je podmíněno tím, že Hlavní držitel Karty projde úvěrovým hodnocením a/nebo jakoukoliv jinou kontrolou (kontrolami), které jsou přiměřeně vyžadovány společností Fleetcor nebo k její spokojenosti. Pokud Hlavní držitel Karty neprojde úspěšně takovou kontrolou (kontrolami), nenabude Smlouva žádné právní účinnosti. Společnost Fleetcor zřídí příslušný zákaznický účet (účty) a zařídí výrobu Karty (Karet), na které budou zakódovány a reliéfně vyraženy údaje Držitele Karty, vytvoření PIN a následné zaslání Karty (Karet) a Zásilky (Zásilek) s PIN Držiteli Karty v příslušných případech.</p>
    <p>3.2 Společnost může požadovat, aby Žadatel a/nebo Držitel Karty: použil informace pro otevření účtu zaslané na ověřenou adresu k aktivaci Karty; poskytl fyzické formy identifikace nebo jinou dokumentaci/potvrzení; poskytl jméno, adresu a jiné osobní údaje o ředitelích, akcionářích, partnerech nebo jiné příslušné osobě (osobách), aby mohla být ověřena jejich totožnost. Společnost Fleetcor také může kontaktovat Žadatele a/nebo Držitele Karty, aby provedla další kontroly. Hlavní držitel Karty oznámí společnosti Fleetcor, písemně a bez odkladu, jakékoliv změny (stanovené ve Smlouvě nebo jinak) v údajích, které se týkají jeho, jeho účtu a/nebo kteréhokoliv Držitele Karty.</p>
    <p>3.3 PIN bude vytvořen společností Fleetcor, nicméně může Hlavní držitel Karty specifikovat jakýkoliv PIN prostřednictvím On-line služeb, přičemž v takovém případě musí Hlavní držitel Karty zajistit, že bude pro každou Kartu nastaven samostatný a přiměřeně bezpečný PIN. Každý PIN bude používán pouze příslušným Držitelem Karty a nebude poskytnut žádné jiné osobě. PIN si musí Držitel Karty zapamatovat a jakýkoliv dokument, na kterém byl PIN dodán, musí být zničen. PIN nesmí být uchováván v žádném jiném písemném formátu. Hlavní držitel Karty je odpovědný za jakékoliv nedodržení ve spojitosti s těmito požadavky a bude také odpovědný za použití jakékoliv Karty s PIN ze strany jakékoliv osoby, ať jde o použití oprávněné, nebo neoprávněné, před skutečným zrušením Karty. 3.4 Veškeré požadavky na další Karty budou učiněny ze strany Uživatele prostřednictvím On-line služeb nebo e-mailem na Centrum služeb zákazníkům společnosti Fleetcor na adrese zakaznickyservis@fleetcor.cz. Pokud je vznesen požadavek na další Kartu, může společnost Fleetcor požadovat přiměřené dodatečné finanční zajištění. Pokud Hlavní držitel Karty neposkytne takové zajištění, má společnost Fleetcor právo zamítnout požadavek na další Kartu.</p>
    <p>3.5 Všechny doručovací adresy pro Karty (a jakékoliv Zásilky s PIN), které se liší od adres zaznamenaných ve Smlouvě, musí být potvrzeny Hlavním držitelem Karty. Společnost Fleetcor může požadovat, aby Hlavní držitel Karty poskytl důkaz o obchodování z takových adres. Náhradní Karty budou zaslány na registrovanou nebo hlavní adresu Hlavního držitele Karty, jak jsou zaznamenány ve Smlouvě (nebo jak jsou aktualizovány Hlavním držitelem Karty písemným oznámením společnosti Fleetcor).</p>
    <p>4. Používání karty</p>
    <p>4.1 Za podmínek stanovených těmito obchodními podmínkami společnost Fleetcor souhlasí, že bude prodávat Hlavnímu držiteli Karty Dodávky používáním Karty.</p>
    <p>4.2 Dodávky dodané v České republice budou prodávány a fakturovány společností FleetCor Česká republika s.r.o. V případě, že Držitel Karty použije Kartu mimo Českou republiku, bude subjektem prodávajícím Dodávky a provádějícím fakturaci ve vztahu k Hlavnímu držiteli Karty společnost Fleetcor UK International Management Limited.</p>
    <p>4.3 Prodej Dodávek Hlavnímu držiteli Karty je prováděn jménem a na účet společnosti Fleetcor.</p>
    <p>4.4 Společnost Fleetcor nakupuje Dodávky od Účastníků programu Karty a prodává je Hlavnímu držiteli Karty používáním Karty. Před převzetím Dodávek Držitelem Karty Účastník programu Karty převede vlastnictví Dodávek společnosti Fleetcor předtím, než provede dodání Držiteli Karty.</p>
    <p>4.5 Společnost Fleetcor má právo disponovat s Dodávkami jako vlastník a převést je na Hlavního držitele Karty. Společnost Fleetcor je majitelem licence k obchodování s tekutými palivy v České republice.</p>
    <p>4.6 Hlavní držitel Karty uznává, že: (a) Dodávky mohou být zakoupeny přímo od společnosti Fleetcor bez ohledu na to, zda společnost Fleetcor skutečně provede, nebo neprovede dodání Dodávek (fyzicky může provést dodání Dodávek příslušný Účastník programu Karty) – jak je popsáno v ustanoveních 4.3 až 4.5 výše; nebo (b) mohou být Dodávky zakoupeny od (a faktury tak zaslány od) Účastníka programu Karty spíše než od společnosti Fleetcor (vlastnictví Dodávek bude převedeno z Účastníka programu Karty přímo na Držitele Karty). V takovém případě bude příslušný nárok vyplývající z nákupu postoupen Účastníkem programu Karty na společnost Fleetcor, která zašle ohledně transakce Držiteli Karty výpis a inkasuje platbu. Ve všech případech je však Hlavní držitel Karty povinen učinit platbu za Dodávky společnosti Fleetcor.</p>
    <p>4.7 Je povinností Držitele Karty shromažďovat a uchovávat jakékoliv Prodejní doklady vystavené v době, kdy dojde k zakoupení Dodávek. Ověření podpisu Oprávněného držitele Karty na Prodejním dokladu je mimo rozsah Smlouvy. Držitelé Karet nesmějí Karty zanechávat v prostorách Účastníků programu Karty.</p>
    <p>4.8 Hlavní držitel Karty použije veškeré přiměřené úsilí, aby zajistil, že Karty budou v držení a budou používány Oprávněnými držiteli Karty. Karta se nestane platnou, dokud nebude vyplněn podpisový pruh na zadní straně Karty v souladu s pokyny, které mohou být v průběhu času vydávány společností Fleetcor. Karty zůstávají majetkem společnosti Fleetcor po celou dobu a Hlavní držitel Karty okamžitě vrátí na žádost společnosti Fleetcor jakoukoliv Kartu (Karty) společnosti Fleetcor.</p>
    <p>4.9 Držitel Karty může Kartu použít pouze v následujících případech: (a) pokud jde o aktuální Kartu, jejíž platnost neuplynula, Karta nebyla zrušena či pozastavena nebo nebyla oznámena její ztráta nebo odcizení; (b) pro získání Dodávek od Účastníků programu Karty; (c) pro získání Dodávek, jak jsou definovány nákupní kategorií Karty a v rámci geografických a síťových omezení Karty specifikovaných společností Fleetcor; (d) pro získání Dodávek až do jakéhokoliv Rychlostního limitu (limitů); a (e) pokud Držitel Karty vloží PIN, kde je to požadováno Účastníkem programu Karty.</p>
    <p>4.10 Hlavní držitel Karty zajistí, že každý Oprávněný držitel Karty bude dodržovat Smlouvu a jakékoliv procesní požadavky Účastníka programu Karty, pokud jde o jakoukoliv transakci Kartou, že žádná Karta nezůstane v držení jakékoliv osoby, která přestala být Oprávněným držitelem Karty, a prohlašuje a zaručuje, že každý Oprávněný držitel Karty dostal oprávnění používat Kartu jako řádně pověřený zástupce Hlavního držitele Karty.</p>
    <p>4.11 Karty označené jako Karty řidiče nebo Karty vozidla jsou vydávány jako nástroj správy informací. Takové Karty neposkytují další zajištění a, s výjimkou stanovenou v ustanovení 6, bude Hlavní držitel Karty odpovědný za veškeré částky splatné z příslušných transakcí Karty, bez ohledu na to, zda jde o Kartu řidiče nebo vozidla, ve vztahu ke které byly učiněny Dodávky.</p>
    <p>4.12 Společnost Fleetcor si vyhrazuje právo kdykoliv odmítnout jakoukoliv jednotlivou transakci Kartou z jakéhokoliv důvodu týkajícího se bezpečnosti Karty nebo účtu a Hlavní držitel Karty tímto uznává a přijímá, že společnost Fleetcor neponese žádnou odpovědnost za takové odmítnutí. Bez ohledu na jakýkoliv Rychlostní limit (limity) nebo jinou kontrolu bude Hlavní držitel Karty odpovědný za použití jakékoliv Karty jakýmkoliv Držitelem Karty nebo jakoukoliv neoprávněnou osobou, a to s výjimkou, jak bude výslovně stanoveno ve Smlouvě, a (zejména) zůstane odpovědným ve vztahu k jakékoliv transakci Kartou v případě, že Držitel Karty jakkoliv poruší podmínky Smlouvy.</p>
    <p>5. On-line služby</p>
    <p>5.1 On-line služby umožňují Uživatelům řídit objednávky týkající jejich Karet, načítat informace ohledně transakcí Kartami, přijímat zprávy a informace a analyzovat takové informace za použití oznamovacích možností v rámci On-line služeb.</p>
    <p>5.2 Hlavní držitel Karty bude (písemně) nominovat Uživatele, aby byl ustanoven správcem účtu (účtů) Hlavního držitele Karty a aby mohl přidávat Uživatele na tento účet. Všem Uživatelům bude přiděleno (e-mailem) Heslo a/nebo ID Uživatele tak, aby mohli používat On-line služby.</p>
    <p>5.3 Hlavní držitel Karty se zaručuje, že Uživatelé jsou oprávněni ho zastupovat, souhlasí, že je odpovědný za bezpečné uchovávání Hesel a/nebo ID a že bude plnit (a zajistí plnění ze strany Uživatelů) jakékoliv pokyny, které může společnost Fleetcor vydat ohledně užívání On-line služeb, včetně bezpečnostních opatření, jako jsou změny Hesel. Hlavní držitel Karty je odpovědný za používání On-line služeb ze strany jakékoliv osoby, oprávněné nebo neoprávněné, která bude přistupovat k On-line službám za použití jakýchkoliv Hesel a/nebo ID Uživatelů, které byly vystaveny Hlavnímu držiteli Karty.</p>
    <p>5.4 Hlavní držitel Karty bez odkladu oznámí (a zajistí takové oznámení ze strany všech Uživatelů) jakoukoliv poruchu On-line služeb společnosti Fleetcor.</p>
    <p>5.5 Zatímco Uživatelé mají právo prohlížet data získaná prostřednictvím On-line služeb a distribuovat je v organizaci Hlavního držitele Karty, k jakémukoliv jinému použití takových dat (včetně reprodukce a zveřejnění) bude vyžadován předchozí písemný souhlas společnosti Fleetcor. Uživatelům není povoleno zpřístupnit On-line služby nebo jakákoliv data odvozená z použití těchto služeb žádné třetí straně.</p>
    <p>5.6 Společnost Fleetcor si vyhrazuje právo: (a) změnit formát nebo obsah On-line služeb; (b) provádět takovou údržbu, opravy nebo vylepšení On-line služeb, které mohou být vyžadovány k jejich řádnému fungování, přičemž v takovém případě může pozastavit On-line služby (v naléhavých případech bez oznámení) a/nebo dát Uživatelům pokyny, které považuje za přiměřeně nezbytné; a/nebo (c) pozastavit On-line služby nebo odmítnout jakémukoliv Uživateli přístup v případě porušení Smlouvy.</p>
    <p>5.7 Hlavní držitel Karty přijímá On-line služby a data dostupná prostřednictvím těchto služeb „tak, jak jsou“ a jakékoliv použití On-line služeb bude provedeno na účet a riziko Uživatele. Zatímco společnost Fleetcor používá přiměřené dovednosti a péči k zajištění toho, že On-line služby budou dostupné a že data poskytovaná prostřednictvím On-line služeb budou přesná a úplná, nemůže poskytnout žádnou záruku, pokud jde o tuto dostupnost nebo tato data. Společnost Fleetcor není odpovědná za důsledky změn učiněných z hlediska funkcionality Karty prostřednictvím On-line služeb.</p>
    <p>6. Zrušení karty a odpovědnost hlavního držitele karty</p>
    <p>6.1 Pokud dojde ke ztrátě, odcizení, zneužití Karty nebo pokud Karta zůstane v držení osoby, která přestala být Oprávněným držitelem Karty, nebo si Hlavní držitel Karty přeje zrušit Kartu z jakéhokoliv jiného důvodu, Hlavní držitel Karty to okamžitě oznámí společnosti Fleetcor. Takové oznámení lze učinit kontaktováním Centra služeb zákazníkům společnosti Fleetcor e-mailem na adresu zakaznickyservis@fleetcor.cz nebo telefonicky na číslo 800 022 590 nebo +420 296 181 203.</p>
    <p>6.2 Pokud dojde ke ztrátě, odcizení nebo zneužití Karty, Hlavní držitel Karty poskytne společnosti Fleetcor veškeré relevantní informace, pokud jde o okolnosti ztráty, krádeže nebo zneužití, a podnikne veškeré přiměřené kroky, aby napomohl společnosti Fleetcor znovu získat příslušnou Kartu (Karty). Hlavní držitel Karty musí také oznámit policii jakoukoliv ztrátu, krádež nebo zneužití Karty a obdržet policejní zprávu, jejíž kopie musí být poskytnuta společnosti Fleetcor. Pokud Karta zůstane v držení Oprávněného držitele Karty, Hlavní držitel Karty zajistí, že bude jakákoliv zrušená Karta zničena, přičemž takové zničení bude zahrnovat přestřižení magnetického pruhu na Kartě (to se týká jakýchkoliv Karet, u nichž byla oznámena jejich ztráta nebo odcizení a které budou následně znovu nalezeny nebo získány).</p>
    <p>6.3 Společnost Fleetcor zruší Kartu, jakmile byla učiněna žádost o zrušení prostřednictvím e-mailu nebo Centra služeb zákazníkům společnosti Fleetcor. Hlavní držitel Karty nebude mít po podání takové žádosti další odpovědnost za transakce učiněné příslušnou Kartou.</p>
    <p>6.4 Společnost Fleetcor může žádat vrácení všech Karet / kterékoliv Karty nebo může zrušit či pozastavit všechny Karty / kteroukoliv Kartu nebo kartové účty kdykoliv a bez předchozího oznámení, popř. může odmítnout znovu vydat, nahradit nebo obnovit kteroukoliv Kartu během období, v jehož průběhu: (a) existuje podezření na podvodné, protiprávní nebo nezákonné použití jakékoliv Karty nebo účtu Karty; (b) společnost Fleetcor obdrží úvěrovou referenci ve vztahu k Hlavnímu držiteli Karty, která je podle přiměřeného názoru společnosti Fleetcor neuspokojivá; nebo (c) kterýkoliv Držitel Karty porušuje Smlouvu.</p>
    <p>6.5 Pokud jsou Karty nebo účty Karet zrušeny nebo pozastaveny bez předchozího oznámení, společnost Fleetcor vyrozumí Hlavního držitele Karet, jakmile to bude přiměřeně uskutečnitelné. Pokud dojde z jakéhokoliv důvodu k pozastavení účtu Karty, veškeré dlužné částky, které Hlavní držitel Karty dluží společnosti Fleetcor, se stanou okamžitě splatnými a společnost Fleetcor může požadovat, aby Hlavní držitel Karty zaplatil tyto částky předtím, než bude účet reaktivován.</p>
    <p>6.6 Karta musí být vždy uchovávána v bezpečí, aby bylo zajištěno, že nedojde k jejímu použití neoprávněnými stranami. Zejména nesmí být Karta zanechána v nehlídaném vozidle. Oprávněný držitel Karty souhlasí, že pravidelně zkontroluje, že Karta nebyla ztracena, ukradena nebo použita bez oprávnění, a pravidelně zkontroluje výpisy z účtu Karty. Oprávněný držitel Karty je povinen pravidelně zkontrolovat, že nedošlo k naklonování, nakopírování nebo podvodnému použití Karty. To zahrnuje zejména kontrolu faktur a účtenek z transakcí. Jakákoliv žádost o navrácení, zrušení nebo pozastavení Karty bude učiněna společností Fleetcor, aniž by se to dotklo odpovědnosti Hlavního držitele Karty ohledně použití jakýchkoliv Karet před skutečným zrušením nebo zničením příslušné Karty.</p>
    <p>7. Ceny a kartové a servisní poplatky</p>
    <p>7.1 Společnost Fleetcor vyjednává ceny, za které bude prodávat palivo Hlavnímu držiteli Karty a/nebo Oprávněnému držiteli karty, a to buď na základě cen u čerpacích stanic („pump prices“), nebo doporučených ceníkových cen („list prices“), a dále jakýchkoliv dohodnutých slev nebo jiných podmínek, které jsou účinné v době dodání, nebo na základě kombinace výše uvedeného. Podrobné informace o současných denních ceníkových cenách jsou k dispozici v rámci On-line služeb. Společnost Fleetcor poskytne pouze historii ceníkových cen za předchozích 90 dnů na základě požadavku ze strany Hlavního držitele Karty a/nebo Oprávněného držitele, učiněného vůči Centru služeb zákazníkům společnosti Fleetcor.</p>
    <p>7.2 Poplatky za Dodávky poskytnuté Společností Fleetcor budou specifikovány ve Smlouvě nebo v jiné písemné korespondenci. Částka, která bude účtována za Dodávky mimo Českou republiku, bude – v případě nezbytnosti – převedena na české koruny v nezávisle ověřitelném převažujícím kurzu určeném společností Fleetcor nebo jejím jménem (přiměřeným jednáním).</p>
    <p>7.3 Rozsah a kurz jakýchkoliv Kartových a servisních poplatků, za jejichž platbu bude Hlavní držitel Karty odpovědný, budou stanoveny ve Smlouvě nebo jiné písemné korespondenci mezi společností Fleetcor a Hlavním držitelem Karty a mohou být kdykoliv podle uvážení společnosti Fleetcor měněny. Společnost Fleetcor si dále vyhrazuje právo kdykoliv stanovit další Kartový a servisní poplatek na zakoupené Dodávky za použití Karty v servisních stanicích jiné značky než Shell, přičemž společnost Fleetcor v takovém případě o jakémkoliv takovém poplatku ihned vyrozumí Hlavního držitele Karty. Použití Karty po takovém oznámení bude znamenat akceptaci nového Kartového a servisního poplatku.</p>
    <p>7.4 Všechny Kartové a servisní poplatky týkající se předchozího fakturačního období / období výpisu budou přidány k příští faktuře/výpisu a budou splatné v souladu s ustanovením 9.</p>
    <p>8. Faktury a výpisy</p>
    <p>8.1 Faktury a/nebo výpisy budou zaslány nebo dány k dispozici Hlavnímu držiteli Karty v intervalech fakturačních období určených společností Fleetcor kdykoliv v průběhu času. Faktura/výpis bude obsahovat podrobnosti o transakcích Kartou (včetně částky účtované za tyto transakce) za příslušné fakturační období, a to spolu s jakýmikoliv Kartovými a servisními poplatky.</p>
    <p>8.2 Kde to je právem umožněno a kde se Hlavní držitel Karty (pokud je to nezbytné) registroval k elektronické fakturaci, faktury/výpisy budou dostupné prostřednictvím On-line služeb a/nebo e-mailem, přičemž v takovém případě nebudou papírové faktury a/nebo výpisy k dispozici. Za takových okolností Hlavní držitel Karty souhlasí, že bude dostávat elektronické faktury místo papírových faktur od jakékoliv společnosti Skupiny Fleetcor Group a/nebo jakéhokoliv Účastníka programu Karty, kteří mohou a/nebo mají zákonné právo vystavovat elektronické faktury v příslušné jurisdikci. Avšak v případě, že Hlavní držitel Karty požádá, aby dostával papírové faktury místo elektronických faktur, a společnost Fleetcor s tím bude souhlasit, strhne si příplatek k pokrytí dodatečných administrativních nákladů. Tento poplatek bude oznámen Hlavnímu držiteli Karty písemně.</p>
    <p>8.3 V případě, že Hlavní držitel Karty, který v současné době dostává papírové faktury a/nebo výpisy, chce přejít na elektronické faktury a/nebo výpisy, musí to být provedeno podáním písemné žádosti.</p>
    <p>8.4 Jakékoliv dotazy týkající se jakékoliv faktury nebo výpisu, včetně například požadavků na kopie Prodejních dokladů, musí být učiněny písemně a zaslány Hlavním držitelem Karty společnosti Fleetcor do 3 měsíců od data příslušné faktury/výpisu. Po uplynutí 3 měsíců se bude mít za to, že Držitel Karty akceptoval, že údaje na faktuře jsou správné a splatné.</p>
    <p>9. Platba</p>
    <p>9.1 Platba jakékoliv částky dlužné podle Smlouvy ze strany Hlavního držitele Karty bude učiněna přímo Hlavním držitelem Karty, a to v měně stanovené v příslušné faktuře a – pokud společností Fleetcor nebude ve Smlouvě dohodnuto něco jiného – bude učiněna metodou přímého inkasa na bankovní účet určený společností Fleetcor tak, aby prostředky došly na daný účet do data splatnosti uvedeného na příslušné faktuře. Pokud transakce splní kritéria pro uplatnění mechanismu rozdělené platby, společnost Fleetcor učiní odpovídající vysvětlivku na faktuře a Hlavní držitel Karty bude povinen učinit platbu v souladu s mechanismem rozdělené platby.</p>
    <p>9.2 Vypořádání proběhne ve vztahu k celkové částce všech faktur, které jsou splatné a dlužné k takovému datu. Hlavní držitel Karty může využít k provedení platby jeho jménem třetí stranu pouze s předchozím písemným souhlasem společnosti Fleetcor.</p>
    <p>9.3 Aniž by se to dotklo práva společnosti Fleetcor ukončit Smlouvu, společnost Fleetcor si vyhrazuje právo účtovat úrok z prodlení a náhradu nákladů na vymožení dluhu do maximálního rozsahu dovoleného podle platného práva.</p>
    <p>9.4 Hlavní držitel Karty bude povinen společnosti Fleetcor zaplatit smluvní pokutu ve výši 1 % dlužné částky za každý den prodlení za každé nezaplacené přímé inkaso nebo za jakýkoliv jiný způsob platby, se kterým společnost Fleetcor souhlasí ve Smlouvě, pokud nedojde k řádnému vypořádání platby. Tato dohoda o smluvní pokutě se nedotýká práva společnosti Fleetcor na náhradu škody v plné výši způsobené porušením závazku zajištěného prostřednictvím smluvní pokuty.</p>
    <p>9.5 Hlavní držitel Karty prohlašuje a zaručuje společnosti Fleetcor, že jeho platby společnosti Fleetcor nebudou představovat výnosy z trestné činnosti v rozporu s předpisy proti praní špinavých peněz.</p>
    <p>9.6 Pouze Hlavní držitel Karty zaplatí fakturu od společnosti Fleetcor. Žádná jiná strana než Hlavní držitel Karty nesmí zaplatit fakturu bez předchozího písemného souhlasu společnosti Fleetcor.</p>
    <p>10. Zajištění a finanční limity</p>
    <p>10.1 Společnost Fleetcor si vyhrazuje právo požadovat jakoukoliv formu zajištění ve vztahu k transakcím prováděným Kartou a jakýmkoliv jiným částkám splatným podle Smlouvy. Poskytnutí zajištění nebude mít vliv na odpovědnost Hlavního držitele Karty podle Smlouvy.</p>
    <p>10.2 Pokud nebude zajištění na požádání poskytnuto, vyprší nebo přestane být z jakéhokoliv důvodu platné, společnost Fleetcor může okamžitě ukončit Smlouvu oznámením Hlavnímu držiteli Karty, a to aniž by se to dotklo jejího práva na zaplacení částek, které jí dluží Hlavní držitel Karty.</p>
    <p>10.3 Společnost může kdykoliv v průběhu času změnit Rychlostní limity.</p>
    <p>11. Nemožnost zápočtu</p>
    <p>11.1 Všechny platby učiněné Hlavním držitelem Karty nebo jakýkoliv kredit nebo vratka splatné Hlavním držitelem Karty budou uplatněny nejprve k vypořádání jakéhokoliv splatného úroku a na druhém místě společností Fleetcor podle jejího absolutního volného uvážení ke snížení jakékoliv splatné částky dlužené z jakéhokoliv důvodu.</p>
    <p>11.2 V rozsahu povoleném platným právem nesmí být proti společnosti Fleetcor uplatněn žádný zápočet nebo protinárok, pokud jde o jakýkoliv nárok jakéhokoliv Držitele Karty vůči společnosti Fleetcor.</p>
    <p>12. Ochrana osobních údajů</p>
    <p>12.1 Hlavní držitel Karty a společnost Fleetcor si mohou v průběhu plnění Smlouvu navzájem poskytovat osobní údaje. Jakékoliv zpracování Osobních údajů bude provedeno v souladu s podmínkami Smlouvy a platnými předpisy na ochranu osobních údajů (platné předpisy týkající se ochrany fyzických osob, zpracování takových informací a bezpečnostních požadavků pro tyto informace, včetně takových požadavků pro volný pohyb takových informací).</p>
    <p>12.2 Společnost Fleetcor a Hlavní držitel Karty souhlasí a uznávají, že každý z nich bude nezávisle jednat jako správce údajů ve vztahu k Osobním údajům zpracovávaným každým z nich. Smlouva neustavuje základ pro společný výkon pravomocí správce osobních údajů, pokud jde o příslušné Osobní údaje.</p>
    <p>12.3 Společnost Fleetcor bude zpracovávat Osobní údaje poskytované Žadatelem, Hlavním držitelem Karty, Přidruženými osobami a Oprávněnými držiteli Karty v souladu se zásadami ochrany osobních údajů, které jsou k dispozici na webových stránkách společnosti Fleetcor. Osobní údaje budou zpracovávány v rozsahu nezbytném pro dodávku Karet a služeb z Karet Hlavnímu držiteli Karet, jak je to popsáno ve Smlouvě, a specificky pro následující hlavní účely: (a) plnění a zlepšování služeb poskytovaných společností Fleetcor Hlavnímu držiteli Karty; (b) splnění regulatorních požadavků týkajících se poskytování služeb společností Fleetcor Hlavnímu držiteli Karty, včetně zajištění souladu s předpisy kontroly obchodu a předpisy proti úplatkům a korupci; a (c) prevence a vyšetřování podvodů. Jako důsledek zpracování má každá osoba, jejíž Osobní údaje jsou zpracovávány, právo požadovat přístup k údajům, opravu, výmaz a omezení zpracování údajů a může vznést námitky ke zpracování a požádat, aby byly její Osobní údaje převedeny třetí straně. Další informace o zpracování Osobních údajů společností Fleetcor lze nalézt v zásadách ochrany osobních údajů společnosti Fleetcor na adrese https://fleetcor.cz/pravidla-ochrany-soukromi.</p>
    <p>12.4 Kde Hlavní držitel Karty poskytl společnosti Fleetcor Osobní údaje Oprávněných držitelů Karty (včetně například stálých nebo dočasných zaměstnanců, dodavatelů, stážistů nebo jiných členů personálu), poskytne Hlavní držitel Karty Oprávněným držitelům Karty informace obsažené v zásadách ochrany osobních údajů. Na požádání má společnost Fleetcor právo ověřit, že Hlavní držitel Karty plní toto ustanovení.</p>
    <p>13 Doba platnosti a ukončení Smlouvy</p>
    <p>13.1 Smlouva bude platná, dokud nebude ukončena v souladu s těmito obchodními podmínkami.</p>
    <p>13.2 Aniž by to mělo vliv na jakákoliv jiná práva a nápravná opatření, kterákoliv ze stran může ukončit Smlouvu na základě písemné výpovědi, s výpovědní dobou nejméně 14 dnů, podané druhé straně, přičemž taková výpovědní doba uplyne na konci kalendářního měsíce. Každá ze stran může v rozsahu povoleném platným právem kdykoliv ukončit Smlouvu okamžitou výpovědí, pokud: (a) se druhá strana dostane – nebo se podle přiměřeného názoru příslušné strany pravděpodobně může dostat – do insolvence, hrozí jí insolvence nebo veškerá aktiva či většina aktiv druhé strany jsou předmětem soudního exekučního řízení nebo řízení o uvalení předběžného opatření, popř. pokud dojde k jakékoliv jiné události, která může mít podle názoru příslušné strany vliv na schopnost druhé strany plnit kterýkoliv závazek nebo všechny závazky či splnit jakékoliv její povinnosti podle Smlouvy; nebo (b) vyvstane jakákoliv jiná okolnost, která dává příslušné straně podle Smlouvy právo ukončit Smlouvu.</p>
    <p>13.3 Společnost Fleetcor může ukončit Smlouvu okamžitě oznámením Hlavnímu držiteli Karty, pokud: (a) společnost Fleetcor obdrží úvěrové vyhodnocení Hlavního držitele Karty, které je podle přiměřeného názoru společnosti Fleetcor neuspokojivé; (b) se společnost Fleetcor dozví, že Hlavní držitel Karty a/nebo jakékoliv Přidružená osoba (osoby) jsou ovládáni vládou jakékoliv Omezené jurisdikce nebo jde o Stranu pod zákazem nebo omezením; (c) společnost Fleetcor, Hlavní držitel Karty nebo jakákoliv Přidružená osoba (osoby) jsou předmětem Změny Kontroly; (d) Hlavní držitel Karty podle přiměřeného úsudku společnosti Fleetcor podpořeného důvěryhodnými důkazy porušil zákony a předpisy proti praní špinavých peněz v souvislosti se Smlouvou a neposkytl informace prokazující, že plní takové zákony a předpisy proti praní špinavých peněz.</p>
    <p>13.4 Změna Kontroly nastane zejména v následujících případech: (a) daná osoba získá Kontrolu příslušné strany, kde předtím žádná osoba neměla Kontrolu takové strany; nebo (b) konečná mateřská společnost příslušné strany pozbude Kontrolu takové strany; nebo (c) osoba získá Kontrolu konečné mateřské společnosti příslušné strany; nebo (d) osoba, která není pod Kontrolou konečné mateřské společnosti příslušné strany, získá Kontrolu takové strany.</p>
    <p>13.5 Společnost Fleetcor může uzavřít jakýkoliv účet držený Hlavním držitelem Karty oznámením Hlavnímu držiteli Karty v případě, že žádná Karta vydaná ve vztahu k tomuto účtu není použita alespoň po dobu 13 měsíců. Dále může společnost Fleetcor také ukončit Smlouvu oznámením Hlavnímu držiteli Karty, pokud nebyl po tuto dobu používán žádný účet patřící Hlavnímu držiteli Karty.</p>
    <p>14 Účinky ukončení Smlouvy</p>
    <p>14.1 Ukončením Smlouvy z jakéhokoliv důvodu, aniž by se to dotklo práv společnosti Fleetcor, která již měla k datu ukončení Smlouvy, se stane celý dlužný zůstatek účtu Hlavního držitele Karty splatným v celé výši společnosti Fleetcor a právo jakéhokoliv Držitele Karty používat jakoukoliv Kartu okamžitě zanikne.</p>
    <p>14.2 Po ukončení Smlouvy z jakéhokoliv důvodu Hlavní držitel Karty zničí všechny Karty, což zahrnuje přestřižení magnetického pruhu na Kartách. V případech, kdy to vyžaduje společnost Fleetcor (ale jen v případech, kdy Smlouvu ukončil Hlavní držitel Karty), musí Hlavní držitel Karty poskytnout osvědčení o zničení, na kterém je seznam všech čísel Karet a příslušná jména Držitelů Karet a které osvědčuje, že všechny Karty vydané Hlavnímu držiteli Karet byly zničeny. Hlavní držitel Karty zůstane plně a bez jakéhokoliv omezení odpovědný za jakékoliv užití a/nebo zneužití Karet do doby, než dojde k jejich zničení.</p>
    <p>15 Omezení odpovědnosti</p>
    <p>15.1 S výjimkou v rozsahu, ve kterém nelze takovou odpovědnost omezit nebo vyloučit zákonem, neponese společnost Fleetcor ani žádný člen Skupiny Fleetcor Group odpovědnost za ušlý zisk nebo za jakoukoliv nepřímou či následnou ztrátu nebo škodu, které utrpí jakýkoliv Držitel Karty nebo jakákoliv třetí strana v souvislosti s jakýmikoliv Dodávkami nebo použitím jakékoliv Karty nebo On-line služeb, včetně například ztráty užitku, ušlého očekávaného zisku, ztráty výnosů, ztráty produkce a přerušení obchodní činnosti.</p>
    <p>15.2 Společnost Fleetcor dále nebude odpovědná žádnému Držiteli Karty nebo jakékoliv třetí straně, pokud jde o podvod, zanedbání, prodlení nebo opomenutí následujících subjektů: (a) nezávislých dodavatelů, se kterými společnost Fleetcor pracuje, nebo jejich zaměstnanců, dodavatelů nebo agentů; a (b) jakéhokoliv Účastníka programu Karty nebo jeho zaměstnanců, dodavatelů nebo agentů (včetně případů odmítnutí dodat Dodávky).</p>
    <p>16 Duševní vlastnictví</p>
    <p>16.1 Duševní vlastnictví na následujícím nevyčerpávajícím seznamu zůstává majetkem členů Skupiny Fleetcor Group a/nebo jejich poskytovatelů příslušných licencí: (a) jakýkoliv počítačový software nebo data dodaná (ať už prostřednictvím On-line služeb, nebo jinak) či používaná společností Fleetcor nebo jakýmkoliv členem Skupiny Fleetcor Group při plnění Smlouvy; (b) obsah Webových stránek společnosti Fleetcor a On-line služeb, včetně, mimo jiné, veškerého kódu, textu, obrázků, odkazů a webových stránek; a (c) jakékoliv jiné materiály poskytnuté společností Fleetcor nebo jakýmkoliv členem společnosti Fleetcor Group podle Smlouvy.</p>
    <p>16.2 Hlavní držitel Karty nebude – a zajistí, že ani Oprávnění držitelé Karet a/nebo Uživatelé tak nebudou činit (ani to vědomě neumožní činit jiným osobám) – pozměňovat, tvořit odvozená díla, převádět, distribuovat, provádět reverzní inženýrství, dešifrovat, dekompilovat, rozkládat nebo redukovat do formátu čitelného člověkem jakýkoliv počítačový software dodaný nebo používaný společností Fleetcor nebo kterýmkoliv členem Skupiny Fleetcor Group podle Smlouvy.</p>
    <p>16.3 Veškeré Duševní vlastnictví, které je výsledkem plnění Smlouvy nebo je jinak vytvořeno podle Smlouvy či pro účely jejího plnění, bude okamžitě svěřeno a stane se majetkem společnosti nebo kteréhokoliv člena Skupiny Fleetcor Group (v příslušných případech) a, z titulu tohoto článku 16, Hlavní držitel Karty podnikne veškeré nezbytné kroky pro převedení – a zajistí, že Oprávnění držitelé Karet a/nebo Uživatelé provedou převedení – takového Duševní vlastnictví společnosti Fleetcor nebo jakémukoliv členovi Skupiny Fleetcor Group.</p>
    <p>17 Změny</p>
    <p>17.1 Aniž by se to dotklo ustanovení článku 7, společnost Fleetcor může přiměřeným jednáním a po předchozím písemném oznámení učiněném nejméně 1 měsíc předem změnit kteroukoliv z těchto obchodních podmínek (včetně například jakýchkoliv podmínek obsažených v písemné korespondenci) nebo stanovit nové obchodní podmínky pro jakýkoliv jiný kartový program nebo on-line službu, které jsou podobné současnému programu Karty nebo On-line službám, bez ohledu na to, zda je takový nový program provozován společností Fleetcor, nebo třetí stranou jménem společnosti Shell.</p>
    <p>17.2 Hlavní držitel Karty má právo odmítnout změny nebo dodatky těchto všeobecných obchodních podmínek nebo uložení nových obchodních podmínek a v důsledku toho ukončit Smlouvu písemným oznámením s okamžitou účinností doručeným společnosti Fleetcor do konce 1měsíční výpovědní doby podle odstavce 17.1 výše. Pokud Hlavní držitel Karty nevyužije právo ukončit Smlouvu v časovém limitu podle odstavce 17.1 výše, bude se mít za to, že Hlavní držitel Karty akceptoval změněné nebo nové obchodní podmínky.</p>
    <p>17.3 Oznámení o ukončení Smlouvy nebude mít vliv na právo společnosti Fleetcor na smluvní pokutu podle původně platných obchodních podmínek.</p>
    <p>18 Převody</p>
    <p>18.1 Hlavní držitel Karty nemá právo postoupit, převést, zastavit či zatížit veškerá nebo některá z jeho práv, podílů či závazků podle Smlouvy.</p>
    <p>18.2 Společnost Fleetcor má právo podle svého absolutně volného uvážení a bez souhlasu Hlavního držitele Karty postoupit, převést, zastavit nebo zatížit všechna či některá z jejích práv, podílů nebo závazků podle Smlouvy.</p>
    <p>19 Společná a nerozdílná odpovědnost</p>
    <p>V případech, kdy existuje více než jeden Hlavní držitel Karty, závazky Hlavních držitelů Karty budou společné a nerozdílné.</p>
    <p>20 Nadpisy</p>
    <p>Nadpisy ustanovení použité v této Smlouvě slouží pouze pro usnadnění orientace a na výklad Smlouvy nemají žádný vliv.</p>
    <p>21 Oznámení</p>
    <p>21.1 Oznámení, požadavek, žádost, prohlášení nebo jiné sdělení podle Smlouvy či v souvislosti s ní nabudou účinnosti pouze v případě, že jsou učiněny písemně.</p>
    <p>21.2 Oznámení, požadavky, žádosti, prohlášení nebo jiná sdělení podle Smlouvy či v souvislosti s ní budou zaslány straně na adresy nebo čísla kdykoliv specifikovaná (písemně) stranou, které je oznámení adresováno, a budou označeny, že patří do rukou kontaktní osoby účtu, a – pokud jde o veškerá sdělení zasílaná společnosti Fleetcor – jejich kopii obdrží právní tým na registrované adrese.</p>
    <p>21.3 Oznámení podávaná podle Smlouvy: (a) nabudou účinnosti pouze převzetím na příslušné adrese; (b) budou v případě doručení mimo pracovní dobu považována za neučiněná až do začátku příštího pracovního dne na příslušném místě; a (c) nemohou být stažena nebo odvolána s výjimkou, že ke stažení nebo odvolání dojde prostřednictvím oznámení podaného v souladu s tímto ustanovením.</p>
    <p>22 Vyšší moc</p>
    <p>Ani společnost Fleetcor, ani žádný z členů Skupiny Fleetcor Group nebudou odpovědní za jakékoliv nesplnění závazků podle Smlouvy, pokud bylo plnění zdrženo, bylo mu bráněno, bylo do něj zasahováno, bylo omezeno nebo mu bylo zabráněno: (i) jakoukoliv okolností, která je mimo jejich přiměřenou kontrolu nebo kontrolu jejich agentů či smluvních dodavatelů; nebo (ii) jakýmkoliv požadavkem splnit jakýkoliv zákon, předpis nebo nařízení či jakýkoliv příkaz nebo požadavek jakéhokoliv mezinárodního, národního, přístavního, dopravního, místního či jiného úřadu nebo agentury či jakéhokoliv orgánu nebo osoby, které tvrdí, že jsou takovým úřadem či agenturou nebo že za takový úřad či agenturu jednají, nebo jakoukoliv korporací přímo či nepřímo kontrolovanou kterýmkoliv z těchto subjektů.</p>
    <p>23 Odpuštění porušení a zřeknutí se práva</p>
    <p>Nevymáhání kteréhokoliv ustanovení Smlouvy v kterémkoliv okamžiku ze strany společnosti Fleetcor nebo kteréhokoliv člena Skupiny Fleetcor Group nebude vykládáno jako odpuštění z hlediska povinnosti dodržovat toto ustanovení, ledaže by toto odpuštění bylo jako takové písemně potvrzeno společností Fleetcor. Žádné odpuštění jakéhokoliv porušení Smlouvy nebude považováno za odpuštění jakéhokoliv jiného porušení nebo trvalé odpuštění jakéhokoliv dalšího porušení Smlouvy.</p>
    <p>24 Rozhodné právo a soudní jurisdikce</p>
    <p>24.1 Ustanovení Smlouvy se budou řídit právem České republiky, zejména zákonem č. 89/2012 Sb., občanský zákoník, ve znění pozdějších předpisů, a strany tímto souhlasí, že jakýkoliv spor nebo nárok vzniklý ze Smlouvy bude podléhat výlučné pravomoci soudů České republiky.</p>
    <p>24.2 Strany souhlasí, že obchodní zvyklosti nemají přednost před jakýmkoliv ustanovením práva, a to ani před ustanoveními zákona, od kterého se lze odchýlit.</p>
    <p>24.3 Strany souhlasí, že změna v okolnostech nezakládá důvod pro ukončení smluvního vztahu. Hlavní držitel Karty přijímá riziko změny okolností ve smyslu § 1765 občanského zákoníku.</p>
    <p>24.4 Strany souhlasí, že ustanovení § 1799 a § 1800 občanského zákoníku, která upravují podmínky ve formulářových smlouvách, které definují nesrozumitelná nebo krajně nevýhodná ustanovení a podmínky jejich platnosti, nebudou platit pro smluvní vztahy upravené v těchto smluvních podmínkách.</p>
    <p>25 Jazyk</p>
    <p>25.1 Každé oznámení, požadavek, žádost, prohlášení nebo jiné sdělení podle Smlouvy nebo v souvislosti s ní budou: (a) v češtině; nebo (b) budou, pokud nebudou v českém jazyce, doprovázeny překladem do češtiny vypracovaným překladatelem a osvědčením zástupcem strany, která oznámení činí, o tom, že je překlad přesný.</p>
    <p>25.2 Přijímající strana je oprávněna předpokládat přesnost jakéhokoliv překladu jakéhokoliv dokumentu poskytnutého podle ustanovení 25.1(b) a spoléhat se na něj.</p>
    <p>26 Oddělitelnost ustanovení Smlouvy</p>
    <p>Smluvní strany výslovně souhlasí, že ustanovení těchto smluvních podmínek jsou dohodnuta jako oddělitelná ustanovení ve smyslu § 576 Občanského zákoníku. Platnost ustanovení Smlouvy nebude dotčena, pokud se jakékoliv konkrétní ustanovení nebo více ustanovení Smlouvy stanou nezákonnými, nevynutitelnými nebo v rozporu se zákonem či veřejnou politikou, popř. pokud budou za taková prohlášeny. Pokud v důsledku jakéhokoliv prohlášení dojde k podstatnému ovlivnění jakéhokoliv z práv nebo závazků strany, strany se sejdou a budou vyjednávat v dobré víře, aby se dohodly na změně takto dotčených ustanovení, a to takovým způsobem, který bude co nejblíže a co nejpřesněji odrážet úmysly a účely Smlouvy.</p>
    <p>27 Vyloučení sdružení stran</p>
    <p>Nic v této Smlouvě ani žádný úkon, který strany učiní podle Smlouvy, nepovede ke vzniku právního partnerství, sdružení, vytvoření joint venture nebo jiné formy kooperativní entity mezi kterýmikoliv ze stran.</p>
    <p>28 Zajištění dodržování regulatorních požadavků</p>
    <p>28.1 Společnost Fleetcor a Hlavní držitel Karty prohlašují a navzájem si zaručují, že v souvislosti se Smlouvou: (a) má každá z těchto stran povědomí o zákonech proti úplatkářství a zákonech proti praní špinavých peněz uplatnitelných na plnění Smlouvy a budou takové zákony dodržovat; a (b) žádná z těchto stran ani žádný z jejích zaměstnanců, činitelů, zástupců nebo přidružených subjektů (nebo jejich zaměstnanců, činitelů, zástupců) neučinili, nenabídli ani neautorizovali a neučiní, nenabídnou ani neautorizují jakoukoliv platbu, dar, slib nebo jinou výhodu, ať už přímo, či prostřednictvím jakékoliv jiné osoby nebo subjektu, jakémukoliv vládnímu činiteli nebo jakékoliv jiné osobě či k jejich užití nebo v jejich prospěch, pokud by taková platba, dar, slib nebo jiná výhoda: (i) zahrnovaly facilitační platbu; a/nebo (ii) porušovaly platné protikorupční zákony.</p>
    <p>28.2 Strany budou při plnění Smlouvy dodržovat všechny platné zákony, pravidla, předpisy a příkazy veřejné moci.</p>
    <p>29 Práva třetích stran</p>
    <p>29.1 Je záměrem, že závazky Hlavního držitele Karty jsou společností Fleetcor přijímány k jejímu prospěchu a také ku prospěchu Skupiny Fleetcor Group a, za podmínek ustanovení 29.3, mají být těmito stranami vymahatelné; v tomto rozsahu jsou ostatní členové Skupiny Fleetcor Group považováni za strany Smlouvy.</p>
    <p>29.2 S výjimkou stanovenou v ustanovení 29.1 nebude žádná podmínka obsažená v těchto obchodních podmínkách vymahatelná jakoukoliv osobou, která není stranou Smlouvy.</p>
    <p>29.3 Bez ohledu na ustanovení 29.1 může být Smlouva změněna nebo ukončena stranami, aniž by to muselo být oznamováno jakékoliv třetí straně nebo takovou stranou odsouhlaseno.</p>
    <p>Tyto obchodní podmínky byly naposledy aktualizovány dne 26. listopadu 2019.</p>
</div>